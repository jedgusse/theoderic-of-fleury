Qui sane mentis aduortitur, mundumque floccipendere deliberatione comprobatur, uranice crementum schole uicatim oportet felici satis commercio augmentare: quin insuper inextricabili pregustare dulcitudinis pignore, remota fluctiue funditus morula impeditionis; utpote in carne non ambulans, sed in spiritu, in omnibus Spiritus fructibus imperte sus opellam dare. Qua pia, sed utinam integra secundum sese, suspicione percitus dinosceris immodice uenerationis haud immerito, Wardolphe, in defatigatis humeris, uigilum uallatus frequentia, per tot solis in Zodiaco reditus, inoffenso articulo ce libatum ferente, mandas, rogas, supplicas, quatinus obedientiam ergo, haud secus ad Monachorum qualiscumque, licet assecla, spiritale opus spiritali tentare debeam initiatione. Ad quod ego, Sine mora, inquam, pareo; sed marcore inscitie uix queo, utputa qui nullo theolatrie tenore hactenus gradum fixi. Sed e contra, bona, inquies, uoluntas tibi si non deerit, caritas, per quam omnia bona efficaciam inueniunt, pium coeptum sine dubio perducit ad effectum.

Cum omnium Sanctorum merita ueneranda iure meritoque beata Mater Ecclesia per totum orbem longe lateque diffusa spiritali tripudio ueneretur et exornet; specialiter tamen atque uiritim gratulatur sese certis inlocis singulos, et quasi proprios possidere patronos; ut foris domique protecta, protectione letata, e terne festiuitatis gaudia ille sa mereatur expectare promissa. Quamquam Europe incole, uelut boni agricole uineam Domini pastinantes, ditissima se gaudeant fertilitate exuberare, ac pene preomnibus operariis Euangelice sationis fruge diuina se sentiant affatim foecundatos; precipue tamen Galiarum proceres, ac si paradisicole non inertes, letabili aceruo rosarum atque liliorum, id est, candidatorum Christi Martyrum, ac felicium in pace decedentium Abbatorum, diuinitati gratificant se esse non inopes. Neque enim solummodo gloriantur se sortiri Dominici gregis ductores in ciuitatibus muratis, et a archisteriis Episcopalibus, nec non castellis turribus premunitis; uerum etiam in eremi uastissime cellulis, simul et tuguriolis paupertinis, centupla proportione locupletioribus aulis Imperialibus, glebas lucidissimas Sanctorum, huic mundo nequam crucifixorum, spe felici uirides, et Spiritus sancti irrigatione connexiles superba deuotione se repagulatas habere tripudiant. Nec immerito: scriptum est enim, Quoniam diligentibus Dominum omnia cooperantur in bonum. Et alibi; Ego diligentes me diligo.

Numquid sine maxime cumulo letitie commemorem totius Gallie Apostolum, pretiosum Dionysium, eiusque commanipulares, Rusticum et Eleutherium, qui primi pro uere fidei fundamine, in sanguine Agni rubricati, proprio cruore Occidentales consecrauere limites, Parisiacum possidere cothurnum? Et ut plures Dominicarum ouium arietes dignitatis gratia preteream, quid non Turonum populositas gaudii, et exultationis in Martino obtinet; cuius odor uirtutis, immo et miraculorum precellentia omnia orbis climata sine e quiparatione iamdudum precelluisse dignoscitur? Quid quod Pictauorum turrita sedes magnificum uirum Hilarium promeruit Episcopum? Non minori letitia Lemouicenses plauditant ciues, qui sacratissimum Christi filium immuratum tenent, e Martialem Episcopum, et consanguineum beatissimi Principis Apostolorum. Numquidnam Bituricas Aquitanorum Metropolis iactitat, extollit, immo et se iniuria exaltat de prestantissimi Pontificis Sulpitii beata presentia? Non iniuria quidem. Enimuero Dominice Crucis speciale Capitolium, Aurelianis ciuitas Augustalis, de pignorum custodia beatorum Patrum Aniani atque Euurtii lepidum caput supra uicinas urbes extollere uisitur. Nunc letius omnibus memorie occurrit; quod in parochia supradicte urbis locus nobilissimus Floriacus, et situ ipso e que uenerandus, in ipso modo mundi uespere, est mira Omnipotentis dignatione ine stimabiliter fultus. Nuper namque iussu diuino, atque ammonitu Angelico, felix celestem promeruit thesaurum, id est, beatissimum Patrem atque Monarcham Benedictum, qui benedictus sit in ce lo et in terra, simulque sororem eius sanctam Scholasticam. Ibi quippe gymnasium inuenitur spiritale monachorum, atque inexpugnabile semper patens azylum miseris, atque post multa facinora mundo et concupiscentiis eius obrenuntiantibus, iugiter in pale stra paterne discipline sese ibidem exercitantes, et propter timores nocturnos semper armati incedentes, diabolicas acies uiriliter cuneati infringunt: nec tamen, ut uulgo solet, post uictoriam dimicare desistunt, uerum dum hodie est, incessanter pugnant, incessanter triumphant.

Nonne et Lugdunensium editissima munitio, que uertice sidera tangit, exceptis millenis Martyribus, de primo Patre atque Doctore suo Irene o non immerito exultanter tripudiat? Sed iure. Lubet enim preterire memorando insignem Remorum excellentiam, qui silicernii excubitando fouent exoptatissimam glebam S. Remigii, signipotentie Episcopi, atque Francorum Apostoli: qui si aliis, non illius tamen Apostolus est, quia eius meritis ascribitur, quod eorum Ecclesia quotidiana sobole fecundatur. Et quid Suessionum urbis amoenitas? Taceo quia discophorum Domini Sebastianum, pene ine quabilem Martyrem, habere potuit; necnon et egregios martyres, Crispinum, et Crispinianum: ita est meritis atque miraculorum sublimitate B. Medardi Episcopi insignita, quatinus nulli uideatur esse secunda. Nunc uero Leucorum urbem censeo obliuioso pede nequaquam pretergredi, cui tantorum Patrum contigit eminentia nobilitari, uidelicet Mansueti primi sui Episcopi, atque B. Petri Apostoli dilecti discipuli; necnon et sacratissimi Apri Episcopi; quorum uterque digna ibidem ueneratione frequentatur. Iuxta ordinem situum Metensem opulentissimam urbem uideo non mediocriter decusatam, cui intantum Diuinitas consulere dignata est, ut omnium Apostolorum suorum uocabula, aureis ibi apicibus rutilent, Angelica sine dubio manu exaratis. Promeruit autem felix ipsa primores Patres istos, Clemenmentem, Felicem, Auctorem, celestem, Adelfum, Arnulfum; exceptis quos Dominus solus nouit remunerandos.

Congruo terrarum tenore Treuericam aspicio celsitudinem, que sicut fortissimam decuit matronam, ad diruendam erroris sui magnitudinem tres uiros e que fortissimos meruit sane doctrine magistros: quia sicut Lyricus canit; Paruum parua decent; ita in hac connibentia, sicut late iam patet, magnam Treuerim, utpote secundam Romam, magnos necesse fuit habere Doctores, Eucharium scilicet, ualerium, atque Martinum, qui a Romana dominatione ab ipso Apostolorum Principe Treuerim directi concionabulum diaboli fecerunt ecclesiam Christi. Quin insuper secundum prouectum temporum sortita est in electionem Patronorum, Maximinum incomparabilem uirum, cuius monasterium specular habetur circmucirca monachorum; Paulinum, Agricium, Nicetium, Luituinum atque alios perplures, quorum merita atque uocabula, et liber uite celestis assignata tenet, et memoria in eadem ciuitate perpetualiter uiget. Nec incuriose pretereundum uidetur cis-uosagicas Alsatie partes, quarum caput atque decus omne, ciuitas Argentina dignoscitur, que uulgarico uocabulo Strazburch uocatur; que exceptis reliquiis principalibus, proprios se gaudet possidere Patronos, quos a Domino suscepit uere fidei fundatores, et diuini uerbi prodigos seminatores, id est, Amandum, Iustinum, Arbogastum, Florentium, et alios nonnullos, quorum nomina in beati ordinis albo superna illa regia sine fine tenet caraxata. Nunc uero, ut multos Patres necessarios, caussa fastidii atque prolixitatis, preteream, ad Burgundiones submontanos uenire delectat, et si qua scriptu et memoria digna, diuina in eis clementia operata sit, scalpello bicipiti rimari, et deuotis auribus publicare. Est namque ciuitas ibi antiquissima, et quondam Imperatorie specialitati satis decentissima, que ob fulgorem situs et irriguum opinatissime munitionis gyrum, Phrygio uocabulo Chrysopolis, per multas temporum reuolutiones nuncupabatur: cuius etymologiam nominis Romuleus sermo sonat, Aurosam urbem: que post casu quodam agente Bisuntia est uocata. hec uidelicet, utpote a Domino respecta, geminas promeruit oliuas lampade prepingui coruscantes, Ferreolum scilicet, atque Ferrucium Christi cordatissimos testes, quos nunc se letatur palmatos habere Patronos, et in sanguine Agni dealbatos fidissimos propugnatores.

Iam uero tempus et ordo naturaliter exigunt ut qui hactenus Galliarum uiridaria cursitando, rosas liliaque que ritando, ad obpandendum gazophylacium Domini, hac illacque similauimus; quorsum lineatim, ut fas est a dextrorsum perueniamus horsum? Est nempe in territorio antetacte ciuitatis locus admodum spiritalis, situs in ipso margine uosagi saltus, cui ob experimentum plurimarum uirtutum aptissimum est inditum uocabulum; appellatur quippe spiritaliter lux ouium: et quare, non renuo paucis explicare.

e tate quippe Sigiberti Regis Francorum, iam per totam pene Galliam, atque Germaniam diuine religionis feruor non solum apud forenses in Clero, sed in septis monachorum, ubi antea secundum Hieremiam stelle dederunt lumen in custodiis suis, crescente negligentia torperet; et quantum abundauit ubiubi iniquitas, multorum caritas refrigesceret, in tantum ut perrarus uana consuetudine preualescente feruens spiritu inueniri posset. Redemptor mundi Deus et Dominus noster Iesus Christus, diu dolens Ecclesiam suam ob Sacerdotum ac Pontificum desidiam, inscitiamque neglectam, et, ut ita dicam, pene exstinctam; ad repellendas multiformes ignauie tenebras de Occiduis Hibernie partibus splendidissimum radium Gallicis metis emergi precepit, Beatum uidelicet Columbanum, egregium Scottigenarum omnium patriotam. Qui acri studio, uelut bone indolis Ephebus, ita coepit liberalium artium acumina sitibundo pectore haurire, ut quamuis illo in tempore quoquo locorum potissimum florerent exercitia philosophie, in omnibus transmarinis eruditoriis nulli pateret secundus. Et quia iam tunc in ipsa exili pube ueram disquisiuit sapientiam, per mundanarum litterarum solertiam, non potuit lubrica e tatula facile deflecti ad procliuia peccandi, cui tota fuit intentio sine mora discendi. Quid ulterius morer? Omnibus disciplinis, ut diximus, apprime imbutus, dignum iam uas electionis Domini, multis meritorum prerogatiuis effectus, armarium utriusque testamenti recondidit in archiuo mentalis secreti, secundum operationem Spiritus sancti.

Cuius magisterio multi nobilium eorumdem finium educati, et in uirilis ingenii robur euasi, gratia desuper irrorante superna, intantum eum omnes paterno affectu, atque insolubili diuini amoris glutino amplecti coeperunt, quatinus per caritatem Spiritus sancti, que illis exuberauit, uicatim sancta conspiratione secum deliberarent, ut quidquid diuina uoluntas de preceptore suo agere decerneret, secundum cor unum et animam unam comites indiuidui effecti, domi forisque, pace belloque, una agerent, nulliusque rei absque solius mortis euenire posse dissidium. Quorum nomina aliquantorum, et liber de uita eius sanctissima editus satis prodit, et loca, que illos meruere prouisores, diuina ueneratione frequentant. precipuos tamen, et prece teris sibi familiares nouimus istos, Columbanum e quiuocum suum, et geminos uterinos fratres e Gallum, atque Deicolum.

Cumque uir Domini Columbanus regia munificentia in regno Burgundionum manendi conuersandique optionem libere indeptus fuisset, aliquantisper theoricam uitam gliscens, eremi uastitate una cum paucis conuiatoribus inclusus; non post multum temporis nutu ammonitus diuino, ad instar primitiue Ecclesie coenobialem maluit uitam eligere, quam proprie uoluntati obedire. Et ad augendum gregem Domini plus cupidus, quam sue solius saluationi consulere contentus, uelut non eneruis miles Christi, ad construendum ouile Domini, in loco, qui Luxouium exin nomen ademit, succinctus cuculla, non cucullo, omnimodis nisum dedit. Cumque Pater uenerandus, totus in Dei uoluntate suspensus, peractis diuine schole officinis, quotidie uerbis de ce lo pluuiam spiritalem cordibus fratrum infunderet, utpote diuino imbre refertus, quippe cui nihil deerat de gratia spiritali, non minimam Dominice feminationis frugem horreis celestibus normali censura coadunauit: adeoque aceruus spiritualium excreuit manipulorum, ut inter breue spatium trecenteni, et eo amplius monachi, fide loricati, spe galeati, caritate clypeati, apud prefatum monasterium, diuinum agerent bellum; ac si quidam cuneus Angelicus aduersus huius e ris nequissimos spiritus conglobatus.

Huius autem Angelice conuersationis nouitatem antiquus cetus non leniter ferens, qui semper per suos mysterium operatur iniquitatis, sicut quondam Achab et Iesabel contra Eliam, ita Theodoricum Regem, et Brunihildem Reginam ad persequendum omnipotentis Dei famulum inuidie intolerabilis face succendit, et Burgundionum regnum elimitare fecit. Sed cum uir tantus, cui totus mundus substratus est, inuidie locum dare decreuisset Eustasio uiro probatissimo, paterni nominis simulque officii locum tradidit, et uicarium sibi ad fouendum gregem Domini substituit: ipse uero cum paucis, qui cum eo pro Christo peregrinationem acceperant, plenus ora lacrimis, preduce Christo, ad alia tetendit loca.

Inter quos etiam uenerandi Fratres Gallus atque Deicolus, quorum et superius uocabula caraxauimus, Patris sui uestigia prosequentes, dispendium propositi itineris uterque uolens nolens diuino iudicio perpessus: quorum Gallus, ut anastrophon locorum caussa sequentium faciam, institutorem suum usque ad Apennina iuga, que Italiam cingunt, cursu peragili sequitans, ob multorum salutem, sicut hec dies probat, subito febre inuaditur, languore nimio arctatur, adeo ut nec passum quidem in ante perficere ualuisset: tunc quantulis nisibus potuit, plantis prouolutus paternis, humiliter officium excusat peragendi. uir autem Domini Columbanus, ut erat animi uigore perualido, zelo in discipulum seueriter ductus, graui satis illum inuectione percelluit, atque huiusmodi obedientia innodauit: Subsiste, inquit, recuba fessus. Quare Patrem tuum deseris? heccine est caritas illa, qua te diligenti cura ab ipsis cunabulis nutriui, et artium subtilitate liberalium ad purum instruxi, insuper et Angelice conuersationis perfectione composui? Nunc autem, quia tristem me ualde tuo reddis abscessu, et pe ne humano destitutum solatio relinquis, uide ut quamdiu ego Sole uolubili fruar, tu ad sacra mysteria celebranda accedere nequaquam presumas. Quo dicto in oscula ruunt, lacrimis utrimque uberrime manant, sicque inter gaudium et luctum, uale ultimum tandem sibi uicissim fecerunt; Magister pius nauiter Italiam petens; discipulus e ger relictus, breui temporis interstitio pristinis est uiribus restitutus. Nec casu quoque fortuito credendum est, illam ipsam euenisse inualitudinem: sed rerum dispositrix Diuinitas, ex occasione infirmitatis retinuit eum, ob medendis multorum e gritudinibus: et quia barbarice facundie notitiam habebat non minimam, Alamannorum Sueuorumque ceruicositati prepotens archiater a Domino est destinatus. Cuius si quem iuuat doctrine atque conuersationis egregie, nec ne et miraculorum insignium, que per illum Dominus satis superque operatus est, efficientiam uestigare, libellus de uita eius fulguranti lepore compositus in promptu habetur, in quo facillime lucet in omnibus que Dei sunt, nulli precedentium minorem post Apostolos existere Patrum. Et adde, quod ueritas ipsa testatur, quia quamdiu signifer uoluitur, eius inclyta merita non solum apud Alamannos, quibus a Deo delegatus est patronus, laudabiliter uigent; sed quia ubicumque Columbani meritum libratur, Galli quoque non minus habetur.

Sed quia huc usque, honestate suadente, ad declaranda que nitimur, per multa uagati sumus; nunc ordo rationis, ratioque ordinis examussim poscit, ut et de B. Deicolo aliqua, que per illum Dominus egit, qualicumque stylo, Christo opitulante elucubrare debeamus. a Cum beatissimus monarches, atque auriga Domini Columbanus de coenobio Luxouiensium fuisset exturbatus, peregrinationem quam Euangelica obedientia suscepit, ad augendum opus diuinum, nihil metuens inimici uersutiam, Italiam properans augmentare curauit. Et quia ciuitas non potest abscondi super montem posita, quatinus lucerna Domini omnibus sane per orbem Ecclesiis in propatulo luceret, eductis secum, quos perfectiores esse nouerat, quibusdam discipulis suis, diuina clementia preeunte, comitante, ac subsequente, leti profecti sunt.

Cumque ad duo milliaria progressi fuissent, et uenissent ad locum, qui uepras dicitur, B. Deicolus sancti Patris monachus iam prouectioris e tatis existens, pedibus uehementer debilitari coepit: nec mora; prouolutus genibus Patris, licentiam remanendi deuote supplicat. At ille mitissimo affectu condolens imbecillitati fratris, licentiam non negauit, atque diuine misericordie illum paterna uoce commendauit, dicens: Deus omnipotens, pro cuius amore patrium solum reliquisti, et in omnibus mihi semper obediens fuisti, faciat nos insimul gaudere in presentia maiestatis sue . Et cum se diu precaritatis magnitudine inuicem amplexarentur, et pias lacrimas copiose funderent, tandem Pater pius benedictionem discipulo his uerbis preoptauit dicens: Benedicat tibi Dominus ex Sion, ut uideas que sunt bona in Hierusalem omnibus diebus uite tue . His dictis Pater tantus uiam ocyus arripuit coeptam: discipulus autem, sicut Diuinitas ante se cula disposuit, ob multorum salutem apud Burgundiones remansit.

Postquam uero B. Deicolus se solum coram Deo solo relictum cognouit, omnigene deuotioni nisum, precibusque operam dedit, ut quidquid diuine uoluntati de se complaceret, in proximo sibi propalaret. Decursis autem passim incertis siluarum diuerticulis, intente que ritans atque uestigans opportuna humane habitationi loca; tandem uenit ad locum quemdam aridum, satis sitis angore depressus. Cumque flexis poplitibus diu ibidem rerum inuentori supplicasset, fulciatorio, quo utebatur, terram paullatim egerens, subito fideli famulo suo largam fonticuli undam donauit: qui limpidissimo riuulo exinde loca uicina irrigat, et usque dum humus teritur, ab uniuersis incolis eiusdem Patris nomine et uocitatur et amatur, et habilis colitur. Tanto autem, talique munere uir Domini consolatus, Diuinitati gratias egit, et ipse abunde refecit, et omnibus prese seculis memorie sue benedictionem euidenter reliquit. Et hoc est primum uirtutis miraculum, quod Dominus fecit per B. Deicolum. uere mirabilis Deus in Sanctis suis, et fidelis in omnibus uerbis suis. Ipse qui Euangelio ait: Amen dico uobis, quidquid orantes petitis, credite quia accipietis, et fiet uobis, fecit quod promisit; et fidem serui sui claro honore ditauit. Et qui quondam Isre litico cothurno aquam de rupe produxit, ipse ad precem famuli sui, locum peraridum abundare iussit riuis aquarum.

Cumque uir sanctus per eremum, quasi erraticus uiator, conuenientia manendi loca disque reret, insperato contigit, ut suillum gregem offenderet. subulcus uero uidens tam procere stature uirum, et antea inussi habitus amictu circumdatum, stupore perculsus inquirere coepit, quisnam esset, aut unde uenisset, quidue uoti habuisset, quod in tam uasta eremo, sine ductore uel conuiatore incedere uoluisset. Cui uir Dei blando affamine respondit: Ne paueas frater; peregrinus sum et monachicum propositum gero. uellem autem, si tuo sedisset animo, quatinus propter caritatem ostendere mihi debuisses ocyus, si in uicinia aliquis locus humane sit conuersationi proficuus. Cui porcarius ait: Nescio quidem in ista parte locum habitabilem, nisi haud longe hinc quemdam, qui Luthra uocatur, palustrem, et fontibus satis creberrimis irriguum, situm in predio cuiusdam prepotentis uassalli i, nomine Weifharii. Cui uir sanctus; Poteshe, inquit, mi frater, ducatum prebere, quo possim locum ipsum uidere? At ille respondit: Possem utique aliquo modo, sed gregem meum hic absque preuisore dimittere non presumo. Cui B. Deicolus, Noli, inquit, mi fili, tenaciter negare tantillum spatii. ueraciter scias, quia si mecum pergere disponis, nec minimum porciculum interim perdes. Et si aliquid discredis, ego tibi fustem meum constituo custodem uicarium, ut in redeundo cognoscas, quantum fides mea ualeat cum caritate tua. hoc dicto, fustem, quem manu gerebat, solo radicitus confixit, et precedente ductore ad locum tetendit nominatum. Cumque post longum hore spatium porcarius eadem repedasset uia, gregem uidere sollicitus, inuenit secundum sancti uiri policitationem gregem suum circa fustem gyratum, saturumque accubasse, et nec unum quidem ex illo deesse. O uere beati uiri meritum, cui et bruta animalia obediunt, dum ille rationabiliter Deum que rit! Ipse namque supra homines fideles suos eleuat, qui cum Deus esset super omnia, homo fieri uoluit inter omnia.

Uir uenerabilis Deicolus ad locum desideratum perueniens, diuino semper operi indefessus insistens, utpote is qui crucifixus erat mundo, totumque semetipsum obtulit Deo, inuenit ecclesiolam in cliuo cuiusdam montis sitam, in honore S. Martini consecratam; in qua prescriptus miles certis temporibus una cum suis diuini cultus gerebat officium. Isdem uero locellus, in quo nunc eius sacratissima gleba in pace quiescit, necdum alicui intrandi aditum prebuit, sed erat undique premunitus siluarum densitate, ac fontium irriguitate. uir autem Domini; euangelici non immemor precepti, attendit, ne iustitiam suam faceret coram hominibus, ne uideretur ab eis: sed secretum hore spatium expectauit, quando solus soli Deo substernere se potuisset. Mirum dictu, et humano inuestigabile ingenio! quotiens ecclesie eiusdem ianuas ad implendam diuine synaxis horam solus adiit, absque mora diuinitus nullo reserante, largum illi prebuere ingressum.

Que res a Presbytero agnita, his uerbis conqueri in publico coepit: Hei mihi! propter unum peregrinum monachum, iam hic uiuere non possum. Cumque populatio non modica, que ad ecclesiam conuenerat, percontaretur, quid sibi talia uellent, Presbyter adiecit: Latitat quidem in ista siluula monachus quidam peregrinus, qui nescio quibus incantationibus utitur, et mediis noctibus orationis gratia huc frequenter uenire solitus, ianuas diligenter obfirmatas dicto citius reserat, et intus orationibus uacat. Testor Deum ce li et terre, quia si posthac illum in ecclesia nostra inuenero, dignis uerberibus affectum, reiiciam iniuriatum. Cui astantes consulte dixerunt: Patientiam interim habe, quoad dominus noster ueniat, et per se ueritatem discutiat. Et si ex Deo est talis uirtus, non possumus prohibere eum; sin autem aliter, ut unum decet impostorem, de finibus nostris eliminemus eum. Ecce, qui omnipotenti Deo deuote adhe rent, quomodo elementis imperant, nec resistunt. Ille qui post resurrectionem suam clausis ianuis ad discipulos intrauit, ipse famulo suo Deicolo clausa ostia aperiri fecit.

Beatus uero Deicolus die noctuque diuine presentie strenue supplicans, minas hominum minime uerens, more solito ecclesiam intrabat: quoadusque Presbyter cum officialibus acriter illum insequeretur. Sed cum Deus omnipotens seruum suum a manibus impiorum seruaret innocuum; fraudulenti malitia iterum adducti, fenestras ecclesie aperuerunt; ianus autem patefactas, maxima congerie ueprium, spinarum, ac tribulorum, postes, ac liminaria usque ad summum obstruxerunt, dicentes: Fortassis si monachus ille modo conatur ingredi, absque signo non euadet infortunii. Sed quia nec sapientia, nec prudentia, nec consilium potest esse contra Deum, maleuolentia illa uirum Dei nihil nocuit: uerum quotiens ille commodum duxit, potenter intrauit.

Qua de re uiri stolidissimi ultra modum stomachati, legationem que stuosam domino suo, qui tum temporis in alodo sua manebat, in loco, qui dicitur uilla Callonis, transmiserunt, dicentes: Placet tibi domine, ut monachus quidam capellolam tuam sibi uendicet in oratorium, nec ullus eum eiicere possit? his auditis uueifharius, furore precipiti arreptus, crudelem nimis sententiam in uirum Dei sanxit, dicens: Ite cum festinatione, et si quis illum fidelium meorum capere possit, sine audientia castretur. uix ille mandatum dedit, una eademque hora laqueum, quem seruo Dei iniuste parauit, iusto Dei iudicio miser ille miserabiliter incidit. Nam idem membrum, quod famulo Dei precidi iussit, mox illi in tumorem uersum est, ita ut omnia uiscera eius in eumdem locum uiolenter insiderent, mortemque uicinam pararent. Cumque uehementi dolore uexari uideretur, uxor eius Bertildis nomine, memor sententie, quam uiro Dei temere imposuit, cum luctu graui illum ammonuit, dicens: Certe credo, quia propter illum peregrinum, quem sine caussa castrari iussisti, dolor ipse retorsus est in te. Mittam ego uelocius, et accersiam illum, si forte per orationes eius dolor tantus effugetur a te. Sed quia nihil fit in terra sine caussa, antequam nuntii ad uirum Dei peruenirent, isdem uueifharius morti subactus finem uiuendi fecit.

Quibus auditis B. Deicolus, non iniuriam inreligiosi Militis, sed fidem deuote mulieris inspiciens, pedetentim iter arripuit. Cumque ad locum uenisset, religiosa femina iam uidua effecta, maximo eum honore sicut tantum Patrem decuit suscepit. Ipse uero utpote de itinere lassus, antequam sessum pergeret, birrum suum, quem Gre ci amphiballum uocant, deponere uoluit refrigerandi gratia. Quod seruitores quamplurimi, qui aderant, uidentes, undique accurrerunt, ut uiri Dei uestimentum diligenter mitterent in saluum. Quibus ille: Non ita erit, inquit, filioli; nam ego seruitorem inuenio, qui uestimentum mihi fideliter seruet. Peregrinus sum pro Christo; quidquid de seruo suo illi placeat, faciat. Mira res atque stupenda! uir uenerandus aspiciens radium solis per fenestram domus, ad instar trabis clare ingredientem accessit, et uestimentum superposuit. Ibi quippe ferme duarum aut trium horarum spatium absque terreno sustentaculo pependit, et uirum Dei expectauit, quando se reinduere uellet. Ad hoc miraculum stupefacti qui aderant, gloriam Deo dederunt, qui sic famulum suum inaudito more dignatus est honorificare.

Uidens autem uenerabilis femina tam euidens miraculum per seruum Dei fieri, pedibus eius prouoluta, coepit luctum geminare, et magnis uocibus uirum Dei appellare, dicens: Serue Dei summi, miserere famuli tui senioris mei, quia in te ignoranter peccauit, et sic eum ultio diuina uiuere amplius non permisit. Nunc autem plus doleo super peccatum eius, ne apud inferos crucietur, quam de morte eius temporali, qua infeliciter sum orbata. Quapropter Pater et domine mi, pietati tue terra tenus supplico, quatinus apud Deum omnipotentem, cuius uerus seruus esse comprobaris, pio uoto pro illius anime absolutione intercedere digneris, a ne uite e terne expers efficiatur. Et qualecumque sit predium nostrum apud uiuarium, et ipsum locum, in quo S. Martini ecclesia est constructa, cum omnibus appendiciis suis, insuper et istam uillam cum omnibus ad se pertinentibus, paternitati tue libens trado, iure perpetuo possidendum. Cui ille respondit: Noli timere; credo Deo meo, quia propter fidem tuam non solum liberabitur anima eius de manu inferi, sed etiam in proximo potietur gaudio Paradisi, quia in te uideo Apostoli sententiam ueraciter impletam, qua dicit: Saluabitur uir infidelis per mulierem fidelem. Sicque uir Deo plenus, per insigne miraculum, quod patrauit, multorum animos ad amorem religionis conuertit.

Cumque uir sanctus futura per spiritum preuidens, nominata predia manu potestatiua in multorum presentia susciperet, cum maxima fidelium turma regreditur Luthra: cumque diutissime solus locum ipsum lustraret, tandem intrauit quo nunc requiescit. Ibi quippe se in orationem dedit, atque donorum largitori gratias egit; et post hec ait: hec requies mea in se culum se culi; hic habitabo, quoniam elegi eam. Quod audientes circumcirca fideles, uisitandi gratia seruum Dei adierunt, et copiosis donariis illum ditauerunt. Ipse uero maximo studio nisum dedit, qualiter eumdem locum ad sacre religionis usum efficeret aptum. Tantam autem prosperitatem diuina illi largitas prestitit, quatinus ibidem parua intercapedine duo oratoria formoso opere perageret; unum in honore beatissimi Principis Apostolorum, aliud uero in honore Doctoris gentium.

Quibus patratis, coeperunt undique religiosi uiri ad tanti Patris magisterium confluere, et colla sua suaui iugo Domini deuote summittere: et factus est locus ille, secundum uoluntatem Domini, paradisus monachorum, qui hactenus patuit latibulis ferarum. Et ut totum dicam, uideres ibi euidenter Isaie impleri prophetiam, que dicit: In cubilibus, in quibus prius dracones habitabant, orietur uiror calami, et iunci. Sed quia Propheta metonomicos loquebatur, calamum ponens pro eo quod per calamum fit, id est, scriptura: per calamum scriptura sacra intelligitur; per iuncum autem spes, et letitia auditorum designatur. Quid uir sanctus una cum fratribus et discipulis suis ageret, nisi ut sacra eloquia meditando, legendo, predicando impleret? Ergo secundum perfectionem discipline Domini, qua ille beatus ad liquidum usque euasit, constituta est ibi diuini schola seruitii: ut secundum Actus Apostolorum, omnibus esset cor unum, et anima una; nec quisquam illorum proprium aliquid habebat, sed erant illis omnia communia. 

Quadam die dum beatus uir uigilanti studio operi diuino cum Fratribus insisteret, contigit ut inclytys Rex e Clotarius in uiciniam eiusdem monasterii, gratia aduenisset uenandi: habuit namque curtem, fiscumque regalem prope monasterium, qui adhuc ad uirum Dei nihil pertinebat. Quadam uice cum multi optimatum uenatu nobili singularem maximum insequerentur, extemplo fera ferales fugiens homines spiritualium uirorum confugit ad e des, mitisque uiri Dei cellam ingreditur. uir autem sanctus, qui semper erat totus in Deo suspensus, uidens ferocitatem bestie in mansuetudinem conuersam, manum misericorditer illi prebuit, et ait: Crede mihi, quia ad caritatem Fratrum confugisti, hodie uita non priuaberis.

Cum ecce undique uenatores bestie uestigia insectantes, ad uiri Dei cellam usque peruenerunt: illi autem, qui perfectioris sensus erant, cum oratorium uiri Dei fuissent ingressi, et bestiam inuenissent ferocitate postposita ante altare accubare, pene spiritum prestupore non habebant: et cum celeritate maxima legatos direxerunt, qui magnificum Regem ad tante uirtutis spectaculum uocarent. Qui cum regaliter uenisset, oratione facta, maxima humilitate uirum Dei interrogare studuit, unde esset, uel quid studii ibi habuisset. Cui cum uir sanctus secundum quod ueritas habuit narrasset; Rex subiunxit: Et unde, Pater uenerande, uiuis, uel qui tecum sunt? uir Domini respondit: Scriptum est, quia timentibus Deum, nihil deest. hoc autem te non lateat, quia pauperem uitam gerimus, sed sufficit nobis si timuerimus Deum. Et cum Rex agnouisset, quia B. Columbani esset discipulus, ait: Certe, Pater mi, tantum sta nobiscum, et ne derelinquas nos; ego satis pensabo qualiter locus iste propter paternitatem tuam in posterum absque penuria stabiliatur. omnia que huc usque ad mei arbitrium in ista uicinia pertinebant, siue in siluis, uel piscationibus regalibus, pratis quoque, uel pascuis, ab hodierna die, et deinceps tradens tibi trado, et huic sacro loco perpetualiter possidendum. Quin insuper apud uillam que Bredanas uocatur, cum ecclesia, et omnibus, que ibi habentur, firmiter delego. Et quia hic uineta desunt, omnia que apud S. Antonium iuris mei dicuntur, libera traditione, ut Patri dignissimo, liberaliter trado. His ita firmatis, uidente Rege et omnibus qui aderant, uiri Dei iussione aper absque ullius lesione consueta cum impetu petiit lustra. Sicque deuotus Rex benedictione Patris deuote percepta, cum gaudio remeauit ad propria.

His sane peractis coepit uir Domini anxie apud semetipsum meditari, qualiter locum, quem illi Deus omnipotens in peregrinatione sua donare dignum duxit, sub defensione Principali muniret; ut nequaquam post eius felicem obitum, patuisset infandis raptoribus, pacisque semper inimicis. Tandem inspiratione superna sapienti usus consilio, collecto coetu Fratrum ac seruitorum Romanam petiit celsitudinem. Cumque a Romano Pontifice satis honorifice susceptus fuisset, postquam limina Apostolorum uisitauit, orationemque compleuit, subtili inquisitione Papa requirit, que nam caussa sit tanto Patri tam grandem itineris laborem suscepisse. Cui uir Domini; Scottigena, inquit, Frater sum et peregrinus pro Christo. Contigit autem me subsistere, iuxta uoluntatem Domini, in Galliarum partibus apud Burgundiones in loco qui Luthra uocatur; iam ubi diuino amminiculo Principibus Apostolorum, qui hanc Romanam possident arcem, duo oratoria pro posse struxi. Et nunc ditauit Dominus locum illum per Principes terre illius, prediis quam optimis, et fiscis regalibus, et pe ne in omnibus, que ad usum Fratrum nostrorum sufficere possunt. Est autem gens illa effera, et rapacitati supra modum dedita. Quapropter presul capitalis, placet mihi, locum ipsum, et omnia que subiacent illi, Apostolorum Principi firma traditione delegare, sub testificatione perpetue memorie . Eo uidelicet tenore, ut omnes successores mei, qui amodo et deinceps ipsum disciplinabiliter gubernaturi sunt locum, annis singulis huc presentie Apostolice pro censu deferant decem solidos argenti. Patratisque omnibus, pro quibus perrexerat, iuxta firme petitionis rationem, accepit chartam Apostolica auctoritate sigillatam; ut quamdiu mundus steterit, eiusdem loci Abbas, qui secundum electionem Fratrum ibi commorantium ordinatus fuerit, in omnibus habeat liberum arbitrium disponendi que Dei sunt, absque ullius contradictione. Quin insuper manu clauifera sub anathematis uinculo preceptum dedit, ut nulli Regum, uel optimatum unquam liceat loco prefato molestiam inferre, uel ui, uel potestate, nisi qui Romanum Imperium ministrat, et aduocationem Apostolice Sedis sortitur, semper eumdem locum defensione sua fideliter tueatur. Beatus uero Deicolus Apostolica donatione ualde letificatus, Romanis moenibus dorsum dans, cursu retrogrado Galliam celer repedat, celestibus oneratus muneribus, id est, pretiosis Martyrum pignoribus, et ornamentis Ecclesiasticis, simul cum priuilegio suo, Apostolico obfirmato sigillo.

Postquam se leto peracto labore domi recepit et omnia que ad Deum pertinent, religiosissime in monasterio ordinauit; quemdam discipulum suum, nomine Columbinum, quem et de sacro fonte leuauit, et per semetipsum instituit, de cuius uita, et moribus ualde erat securus, cum electione Fratrum, in locum suum Abbatem constituit, atque regimen animarum commisit. Quo ordinato, ipse ad secretiorem atque arctiorem

Uitam anhelans, seorsum sibi oratoriolum paruum construxit, et in nomine summe Trinitatis consecrari fecit: et qui hactenus cum Martha satagebat circa frequens Domini ministerium, iam posthac cum Maria secus pedes Domini sedere, et uerbum eius intente audire decreuit. Sicque uir sanctus quia in practica, id est, actiua uita, pro Domino fideliter desudauit, graduali ordine ad theoricam, id est, contemplatiuam uitam digne conscendit: non iam sicut prius de multis sollicitus, sed unum, quod necessarium est, cum Psalmista que rens, et dicens: unam petii a Domino, hanc requiram, ut inhabitem in domo Domini omnibus diebus uite mee : et quia sibi optimam partem elegit, non auferetur ab eo in e ternum. 

Postquam autem uir uenerandus, iam e tate prouectus, multimodis meritis plenus, ce libatum finiuit in terris, de ergastulo carnis letus egrediens, ciuium supernorum frequentiis circumseptus, in celestibus est collocatus mansionibus. Obiit autem egregius Pater die quinto decimo Kalendarum Februariarum; in quo solet Phoebus tropicum Capricorni exire, et primam partem Aquarii per Zodiacum circulum preterire. Sed hora illa, qua eius felix appropinquauit decessus, Columbinum Abbatem cum Fratribus accersiuit: et commonens de omnibus que Dei sunt, et ut pacem et caritatem in inuicem seruarent. Cumque nostre redemptionis uiaticum percepisset, osculum dedit Fratribus; et uale dicens omnibus, inter ipsa uerba orationis et laudis, letissimam animam reddidit ce lis. Sepultus uero est in oratorio, quod ipse sibi construxit, et in quo annis multis Angelica uita uixit. Ibi quippe eius sacra lipsana in pace tumulata sunt, gloriamque resurrectionis ibi expectant, quousque Dominus reuertatur a nuptiis, et mors absorbeatur in uictoria; ut in conuentu omnium electorum cum Christo appareat in gloria.

Postquam uenerabilis Pater Deicolus orbe decessit, et uite e terne pascua feliciter intrauit; B. Columbinus in omnibus operam dedit, qualiter una cum Fratribus suis paterna uestigia inerrato sequi potuisset. Dedit autem Dominus per merita serui sui Deicoli eidem loco talem profectum, ut multi nobilium atque potentum, relicto uertiginis spiritu se cularis, cum omnibus que habere poterant, monachicam disciplinam eligerent, et monasterium satis ditarent; ipsi quoque sacre subiacerent rubrice .

Cumque ibidem spiritualis schola uigeret per multa annorum curricula, subito orta est tempestas lacrimabilis, cuius immanitatem pene sensit totus orbis. Gens quippe e Hungrorum ferocissima, cuius rabiem per se culum clamant urbium moenia diruta, ecclesiarum e dificia consumpta, ultione diuina ad afficiendam Ecclesiam, que falsis Christianis exuberauit, ideoque Dominum in multis exacerbauit, numerosis pugnatorum copiis erupit: et uelut aterrima bellua, que cumque inuasit, dentibus suis comminuit, cetera uero pedibus conculcauit. Cumque Burgundionum regnum exercitus inuaderet copiosus, omnesque indigene a minimo usque ad maximum per iuga montium, per anfractus uallium, per prerupta scopulorum, uiuendi cupiditate latitassent, contigit, ut uiri diabolici monasterium intrarent B. Deicoli: quod cum diligenter fuissent perscrutati, et neminem reperirent, omnia secundum solitam dementiam igni tradere decernentes, absque duobus Apostolorum oratoriis, diuina clementia, eorum profana adnihilauit molimina. Ad sepulchrum uero S. Deicoli dum furibundi accedere conarentur, ita sunt diuino timore perculsi, ut e stimarent se sub celeritate periclitari. Tandem egredientes, concremare tanti Patris pausatorium studentes, superna eis repugnante potentia, ne unam quidem tegulam preurere ualuerunt. Tunc insanie naturali furorem adiicientes, oratorium stramine ad summum usque repleuerunt, et focum perualidum supposuerunt, ut uoluntatem suam malignam satiarent. Mira uirtus! Quanto magis conati sunt, tanto stramina focum magis spreuerunt. Quod uidentes homines iniqui, pauefacti foras fugerunt, et ad alia loca deuastanda tetenderunt. Ecce quomodo Domini clementia contra insensatos pugnauit, et famuli sui tumbam intemeratam seruauit. Tunc liquido patuit, qualis uir esset, qui locum illum in he reditatem a Domino promeruisset.

Cumque uiri barbarici omni fera crudeliores, totam pene Galliam atque Germaniam partim ferro, partim incendio consumpsissent; nullusque Christianus existeret, qui illis occurreret, contumque minaretur, infelices impunitate sui letati in sua sunt reuersi, multis opibus onerati. Lamentabile dictu! uideres in locis sanctis, ubi antehac monachorum floruit religio, Clericorum militauit deuotio, urticas, sentes, atque omnigena arbusta, ac si in solitudine, succrescere; et quia pauci habitatores remanserunt, in solitudinem agri ubique redacti sunt. Cumque et locus B. Deicoli, tanti persensisset infortunium dispendii, et iam nec monachus ibi, nec Clericus haberetur, Comes quidam bellipotens, de Alsatie partibus, nomine Eberhardus, qui regnum Burgundionum frequentare erat solitus, potenter locum illum inuasit, et he reditatem sibi nefario uendicauit. Et quia non inuentus est illi qui obstitisset, omni tempore, quo post aduixit, manu tyrannica contra fas retinuit. Heu, proh dolor! beatus Domini Confessor Deicolus numquam cogitauit Comites habere loci sui he redes, sed monachos Deo amabiles: nec unquam studuit caballos, aut canes uenaticos pascere, sed pauperes et peregrinos colligere. O mira Dei patientia! Esto: numquid tacens semper tacebo? dicit Dominus. Nequaquam.

Eodem uero Comite in tanta mentis obstinantia uita decedente, filius eius, Hugo nomine, qui et ipse iam Comes effectus fuit, omnia que patris sui esse uidebantur, siue iure, siue iniuria, potestatiue inuasit, tenaciterque sibi aduncauit: interque omnia, et locum sancti Patris Deicoli. Qui cum mascule prolis fortitudine in omnibus propemodum regnis famosus haberetur, et in multis negotiis, ac si miles castrensis, inuictus existeret; aliquamdiu impune potitus est predio S. Deicoli. Cumque sacer locus diatim se cularibus esset occupatus sordibus, quadam uice dum tres filii eius fessi, ac uespertini in eumdem deuenissent locum, peractis omnibus que ad manum necessaria erant, sani atque incolumes incaute se prope beati Patris sepulchrum collocauerunt. Et quia gloriam Deo, nec Sancto suo Deicolo honorem dederunt, impune eis non cessit. Cuinam amplius parcam? Sed quia ueritas odium parit; mei autem propositi est, personam non respicere, qui gratum, ducat gratum; qui ingratum, ingratum: ego uero uiam regiam tenens, nec fauorem populi spectans, nec mercedulam alicuius recule sperans, a dextris, et a sinistris secundum Apostolum tendens, ueritatem non silere optimum iudico. Nonne omnes qui Martyrum nomine censentur pro ueritate sunt prostrati in morte? Quoniam autem ueritas Christus est, ipsam testor, omnesque sequaces eius. Eadem nocte tres filii eius, quorum primogenitus Eberhardus erat, secundus Hugo, tertius Guntramnus habebatur, cum post dulcitudinem somni euigilassent ad exercitium uenandi, semetipsos inuenerunt dissimiles sibi. uideres certe uiros Consulares, adeo contractos et imbecilles, ut putares eos genuino more omnium membrorum impotes, et totius ualitudinis enerues: et ut fere totum dicam ad laudem Iesu Christi et Sancti sui, nisi lingule sole poenitentiam et reatus confessionem palpitabant, membra cetera omnimodis erant inutilia: manus non, pedes uero nihil; de ceteris non dubitatur.

Cumque egregii milites diu captiui tenerentur in uinculis piaculi, pater iam mature e tatis ad sue damnationis spectaculum non segnis uenit accersitus, lacrimis plenus, uariis uicatim obiicientibus culpis pro talibus incommodis se reos esse, se in multis peccasse testantes. Tandem pater senex, filiorum dolore intolerabili compulsus, his uerbis in ueritatem prorupit: Audite me, inquit, filii, intendite uerba patris uestri. Scitote pro certo, quia non casu aliquo istud uobis euenit infortunium, sed iusto Dei iudicio, atque ultione Dominica. Nam pater meus multotiens mihi narrare solitus fuit, qualiter locum possideret, et quia locus iste sanctus Sancti Domini fuisset Deicoli. Sed iniquitas illa modo uenit super capita uestra, quia omnipotens Deus inultam non sinit abire iniuriam electorum suorum; sed reddet filiis iniquitatem patrum, in quartam et quintam generationem. Credo tamen quia misericordia eius more paterno castigat nos, ne morti in perpetuum tradat, quia neminem uult perire, sed omnes saluos facere. Quapropter pura confessione, et dignis poenitentie lamentis confugiamus ad Dominum, et Sanctum suum, in quem peccauimus: et fortassis non modo restituemini uos pristinis formis, uerum etiam, quod maius est, animarum nostrarum remedium perfecte promerebimur. Ad hec filii, unanimes dixerunt: Optimum consilium inuenisti, pater; parati sumus corde perfecto nosmetipsos in seruos tradere S. Deicolo. Poeniteat igitur factorum: si poenitet, haud nocet error. Conemur omnimodis, ut carnis generositatem mutemus in mentis nobilitatem. Abrenuntiemus mundo, qui in maligno positus est; demus operam, qualiter posthac soli Deo uacare ualeamus. Monachicam professionem aggrediamur. uoueamus Deo, et reddamus. Ambulemus dum lucem huius uite habemus, ne nos e terne mortis tenebre comprehendant.

Quibus dictis, satellites perciti accurrerunt tristem eiulatum agentes, funebrique more bacchantes. Flebile dictu! Cerneres prefectorios Barones, paullo ante aquilis uelociores, leonibus fortiores, alienis uti solatiis; et quasi ferro uinctos ante beati Patris sepulchrum deportari. Cumque ibidem diutissime diuine supplicarent clementie, se errasse, se merito in hanc miseriam deuenisse, lacrimabiliter acclamantes; tandem interuentu sancti Patris ce litus sunt respecti, ac pristine integritati redditi. Quid amplius agerent? pater cum filiis surgens, communi uoto, communique consensu tradiderunt se Deo, Sanctoque suo Deicolo non ad seruitium militare, sed ad seruitium monachile. Quo facto, sacramento iusiurandi super tanti Patris sepulchrum se unanimiter tricauerunt, quatinus eorum nullus se subtraheret, quin in proximo, se culo funditus abrenuntiaret, ac beatissimi Patris Benedicti regule, tonsura, habitu, professione, obedientialiter se subderet, et eiusdem loci stabilitatem fine tenus custodiret. Qua pactione peracta, iterum iterumque iuramento terribili firmitudinem super sanctum Patrem fecerunt, ne ab illa die et usquequo ce lum uoluitur, locum ipsum et omnia que subiacent illi, uel ipsi pro he reditate cuperent possidere, uel quispiam unquam de parentele eorum successione habiturus esset, uel quantum est pedis spatium, iure he reditario possidendum. Et facta stipulatione coram multis, regressi sunt in sua cum letitia non modica.

Sed quia adhuc supersunt nonnulli, qui mirantur, et scire gestiunt qualiter locus sancti Patris deuenerit in iniquam manum Eberhardi Comitis, et filii eius; non piget qualitercumque ueraci stylo prodere. Sed dum hoc nitor, uideor temporibus preposterum ordinem imponere, quem Gre ci Anastrophen uocant, rationi autem, et pagine, que subiacet rationi, presumptionem uel preoccupationem, quam Gre ci prolepsin nominant. Postquam uero B. Columbinus peracto laboris sui cursu celestia regna petiuit, in locum eius uenerabilis Abbas Icho successit, qui cum annis multis strenue eumdem locum gubernaret, et magna uigilantia gregem sibi commissum preuideret, cerneres subito, propter noue Herodiadis fraudulentiam, Abbatem cum monachis expelli, et omnia diuine schole arma perditum iri. hec autem extitit caussa: Eo tempore, quo Lotharius Rex in Alsatia prouincia morabatur, in fisco suo nobili, qui Marelogia uocatur, repente antiqui hostis cauterio inustus est, et in tantam precipitate mentis insaniam perductus, ut uxorem suam religiosam Reginam Berisindem dimitteret, et lupam quamdam, nomine uualderadam, duceret. Que quia prestigiatrix erat opinatissima, ita maleficiis multigenis Regis animum fascinauit, ut omnia que ab illo peteret, facile impetraret. Cumque nefas tale cresceret, et nemo esset qui facillaret, quasi licenter miserum caput tanto utebatur incestu. Tamen uerecundia agente, quia in palatio uersari cum illo nequiuit, Abbatiam S. Deicoli illi tradidit, atque infernali dote ditauit. Tunc meretrix letissima effecta sacrum locum sibi usurpauit, et in loco qui dicitur S. Quintini consedit, ibique omnia que sancti Patris erant, funesto more depopulauit; Abbatem iniuriauit, monachos omnes pepulit: ideo proculdubio in amaritudine erit anima eius in e ternum.

Uenerabilis autem Regina postquam diuortium sensit, scortumque Regis deprehendit, noluit eum propalam traducere, sed salubri correctione corrigere; initoque cum familiaribus consilio, reclamationis gratia Romam quantocyus adiit. Que cum immodica ueneratione ab omni coetu Romano suscepta fuisset, secreto Apostolicum Pontificem conuenit, sui seniorisque dissidium plena lacrimis aperuit. Quod cum Pastor Ecclesie comperisset, Apostolicis litteris Regem accersiuit ocyus, quatinus tanto sceleri finem imponeret, et de cetero emendaret. Cumque Rex accersitus ueniret, uti Regem decuit, honorifice receptus est. Peracta oratione, in consistorio Lateranensi Papa cum Rege colloquium habuit, atque digna causatione castigauit. Tunc Rex corde compunctus, terre prostratus, ueniam petiit, et se culpabilem reddidit; acceptaque poenitentia Papa Reginam in presentiam Regis uocauit, et in Christo reconciliauit, et Regine dexteram, Regis dextre reddidit, atque terribili anathemate illum obstrinxit, ut secundum Apostolum sicut Christus Ecclesiam, ita et ipse diligeret amodo uxorem suam. 

Quo peracto Rex Galliam regreditur: Regina autem, sicuti femineum iter exigit, protractius uiam carpit; adeo ut illam Rex nunc duobus, nunc uno die precederet. At prefata maga audiens, quia Rex Ecclesiastico tenore reconciliatus esset Regine, colubrino sibilo

Regem absens aggreditur denuo. Cumque iam superato monte Pardorum, quadam nocte Rex hospitaretur apud Castrum S. Domnini: prefate lupe Missatici, Noto agiliores superuenere, uestimenta eius prostibularia Regis oculis inferentes. Quibus inspectis, ita furoris et inuidie ignibus in Reginam confestim exarsit, ut inreuocabili censura secum deliberaret, non ante repatriare, quam illam uideret decapitari. Sed preuenit eius uoluntatem diuina seueritas, atque dispositionis eius iustissima e quitas: nam cum in crastinum hospitio moueret incolumis, priusquam cibi aliquid attingeret, ita cum suis omnibus subita aura contagiatus atque plagatus est, ut de tanta multitudine nec inuentus sit unus, cui remaneret cutis aut pilus. Tandem reatum cognoscentes, Placentinam urbem moribundi subintrant. Ibi quippe miserabilis Rex, cum suis omnibus sine redemptionis uiatico uitam finiuit; exceptis, quodam Clerico, et seruitore morbido, qui ueritatem rei uix nuntiarent euasi. Quis apud semetipsum constitutus, non uideat hanc euidentem ultionem per merita S. Deicoli fuisse exertam? Cumque deuota Regina ad memoratam urbem perueniret, et tantam stragem mortuorum lacrimolenta uideret, Christum Domini, seniorem suum, tumulari fecit; ceteros uero subterrari iussit; et posthec in pace repatriauit.

Audiens autem uualderata, femina nequissima, omnia que acciderant in uia Romana, timore uenerabilis Regine plus territa, quam proprii sceleris reatu compuncta, fuga potius, quam uoluntate lapsa, Deum que rere simulauit; monasteriumque S. Romarici hypocrita intrauit. Cumque ibi aliquamdiu uelo potius, quam corde conuersaretur, post tergum respiciens, doluit, locum S. Deicoli sibi penitus auferri, et quasi se exhe redatam more femineo coepit conqueri; accitoque Eberhardo Comite, consanguinitatis occasione, scelus adhuc immane presumpsit; eique locum sanctum sub aduocationis tuitione commisit. Ille autem, ut erat cupidus, et sacrorum inuasor locorum, occasione tali locum inuasit S. Deicoli; et post infande mulieris decessum, unca manu sibi in he reditatem adsciuit. Et fecisset: nam nec ipsi impune cessit: nempe secundum Prophetam sanguinem admiscuit sanguini, id est, scelus sceleri addidit. Adallindem uero legitimam uxorem suam dimisit, repudii libellum dedit; semetipsum autem lupanaribus immiscuit. Nam quamdam Nonnam apud monasterium Erestein sibi applicauit, et iniquitatem illam ad mortem usque protraxit. Adallindis autem post hec quid fecerit, pagine inserendum honestas non sinit. Comes uero ipse quali morte uitam finierit, propalare exempli caussa non piget. Audenter dico, que personis fidelibus asserentibus nosse me luce clarius contigit: crederes uidelicet ipsum pene triennio Herodiana peste percussum, qui secundum Actus Apostolorum, percussus ab Angelo, scatens uermibus expirauit. uermes quippe ita sibi a uertice usque ad talos ebulliebant, ut frequentanei eius maximum inde putorem tolerarent: sicque miserabiliter cum Herode miserabilem uitam finiuit. Nec dubitandum, quin in tormentis e qualem sortiatur poenam, cuius in omni scelere imitatus est uitam: et quia B. Deicolo preiudicialiter he reditatem suam tulit in terris, ipse se quodammodo e terna he reditate priuauit in ce lis.

Sed quia iam in superiori capitulo satis memorauimus, qualiter Hugo Comes iniquus, S. Deicoli he res sit effectus; nunc restat, ut et aliqua mira sancti Patris opera propensius calamo pandamus. Hildegardis namque Comitissa eiusdem Hugonis coniux, uice quadam curiositatis caussa illecta sancti Patris oratorium cum Presbyteris et cetera fidelium turmula temere intrauit, ut aliquid de tanti Patris gleba secum maximo pro munere Alsatiam asportaret. Cumque multo conamine sacri cooperculum sarcophagi leuare sudarent, tantus terre motus subito omnia e dificia concussit, sequentibus tonitruis quam maximis, et fulminum terroribus, ut omnes amentes effecti ce citate densissima quaterentur; adeo ut nemo fere duabus horis proximum suum uidere ualuisset. Tunc Comitissa corde compuncta, experta est in breui quantum ualeant apud Deum gloriosa merita dilecti sui Deicoli.

Sed quia nequicquam ad tumulum sancti Patris laborare comprobata est, ad sepulchrum B. Columbini audacter scrutatura accessit, ut uel discipuli aliquid carperet, cui diuinitus magister fuit negatus. O mira Dei iudicia! cum paucis accessit, facile tumbam aperuit, unumque tantummodo dentem magna cum festinantia sibi arripuit; iterumque tumulum clausit. At postquam dentem dispexit, more femineo dubitare coepit, an pro reliquiis uenerari debuisset, quod tam facile et sine resistentia promeruisset: et ut fidem illi aliqua uirtus ostensa daret, prunas ardentes in oratorio cumulari iussit, dentemque in medium proiecit. Quid plura? dictu citius dens crepitum maximum dedit; saltum quousque materia obstitisset, uictor et innocens fecit. Tandem credula effecta, pretiosum pignus recolligere studuit, magnaque diligentia secum collocauit. Ex illa hora, et quamdiu superis conuixit, dolor dentium ab ea uel ad horam non recessit. Tunc sera poenitentia ducta, dentem tumulo restituit; dolor tamen immobilis illi remansit. Et quare Sanctus Domini, tumulum suum permitteret aperiri, nollet tamen asportari, dicat, qui uelit: mihi uero non lucet. unum tantum patet, ut quia monachi feminarum consortia declinare solent, quod perfectus Pater in uita sua custodire studuit, hoc et post mortem uiolari noluit. Tunc aperte omnibus innotuit, quantum ualeant merita Magistri, si tantum discipuli.

Silere integrum paginam non censeo, quod pene omnes Europe incole necessario persentiscere contigit. Postquam Hugo Comes, et filii eius, quos supra

titulauimus, uellent nollent, sicut uouerunt Deo, et S. Deicolo locum sanctum liberum reddiderunt; curiose que rere coeperunt per monasteria perque multas eremi cellulas, si usquam inuenire possent amicum Christi aliquem, et uere conuersationis institutorem, qui et locum paterno more, et monastico ordine fulciret, et ipsi sub eius imperio uexillum sacre ferrent obedientie . Extitit autem tunc temporis quidam omnipotentis Dei amicus familiaris, nomine Balthrannus, uite per omnia laudabilis, qui iam tunc per decem quinquennia uitam eremiticam inreprehensibiliter ab omnibus duxisse fatebatur; tantasque iam uirtutes per illum Dominus omnipotens operatus est, ut nec Adriaticus sinus nomen eius recludere posset, sed etiam apud Danaos preconium eius celebre haberetur; nempe pro ce libatus eius magnitudine. Taceo de Regibus terre, et optimatibus. Ipse famosissimus Princeps Otto, qui tunc agebat in sceptro, frequentare illum solitus erat, et maximis donariis locum eius abundanter extulit: adeo ut ipse uenerabilis Pater ob frequentiam hospitum, secretum sibi tuguriolum, in quo secum uersari posset, construeret: locum autem, quem primitus probauit, monastice discipline collecta non minima monachorum caterua, deuote aptaret.

Cumque sanctus uir lucrandis animabus aliquot annos inuigilaret, antiquus hostis per satellites suos multis iniuriis exturbare illum coepit, dolens sibi quotidie detrimentum fieri de animabus, quas uir Domini eius dentibus eripuit, et Deo reddere studuit. Occasione uero accepta, duo Episcopi, auaritie peste stimulati, hianti fauce eumdem locum coeperunt inuadere; non ut illis cure esset de loco, sed ut res, quas fidelium largitas ad stabiliendum diuine schole seruitium loco concessit, de eius sacro obitu interim suspensi, studio rapaci penitus sibi autumnarent: quorum alter Metensis erat Ecclesie prouisor, alter uero Argentinensis extitit Oeconomos ouilis. Cumque tales Ecclesiarum arietes, erga beati pauperis Christi res ce litus coaceruatas, diu altercarentur uice quadam omnipotentis Dei famulus maxima inualitudine captatus est, atque fini propinquus effectus. Cuius opinio infirmitatis dum uicinas peruolaret prouincias, utriusque Episcopi uultures, rostro famelico uiri Dei cellam inuadunt, eiusque felicem transitum prestolantur suspecti. Quod cum ille comperisset, subito superna medicante clementia confortari coepit ac meliorari: et conuocans iniquorum hominum aliquos personales ad se, diligenter inquisiuit caussam opperiendi eorum. Cumque illi secundum quod se res habuit narrassent, uir Domini respondit: Sed et ego non ignoro uoluntatis uestre nisum, et inimici humani generis machinamentum. Recedite quantocyus; nam non morior modo: et credite mihi, quia non continget uobis quod cupitis, ut oblationes fidelium, quas me contigit habere, uos debeatis post obitum meum exstirpare. Tali concrepitu omnis ille conuentus ualde recessit inde confusus.

Uir autem Domini plus cupiens rerum suarum ipsum qui dedit Dominum habere he redem, quam se culum, larga manu coepit omnia que habuit, pauperibus, et Clericis prodige expendere, uolens semetipsum funditus expedire, et iam senex peregrinationem pro Christo accipere, et dies sibi concessos apud beatissimum Apostolorum Principem, Rome clausarius et priuatus sacro insistere otio. Quod cum denundinatum percrebuisset apud Hugonem ac filios eius, lacrimabili precatu uirum Domini non segnes petierunt, ne illos desereret quasi orphanos, et orbatos. Quibus beatus uir respondit, nullo modo se amplius ibi durare, sed inuidie locum dare uelle, atque ita sibi a Domino destinatum fuisse. Illi autem luminibus perudis amplius uirum Dei perurgere coeperunt, dicentes: O amice Christi specialis, et columna sancte Ecclesie inconcussibilis, audi seruos tuos, et ne derelinquas nos desolatos. Sciat paternitas tua, nos monachilis uita moribusque uoti diu existere; sed ducem ac Patrem non posse hactenus inuenire. Qua de re, Pater sancte, complaceat tibi nobiscum pergere huc prope, ad locum quemdam sanctum, et monastice conuersationi conuenientissimum, qui Luthra uocatur. Quibus uir Domini respondit: Quid uobis locus ille contingit? Aiunt illi: Nihil quippe ad nos pertinet; sed uir quidam beatissimus, nomine Deicolus, qui et Sancti Columbani fuit discipulus, a Domino promeruit in he reditatem. Ipse quippe sibi locum construxit, et monastice discipline subegit, et sua sancta presentia quotidie ibi miraculis coruscat. Accidit autem occasione quadam, ut parentes nostri locum ipsum non ante plures annos inuaderent, et quasi proprium possiderent. Nunc autem ibi adeo sumus diuinitus perterriti, ut in presentia tanti Patris, sacramentis horrificis nuperrime nos obligatos habeamus, in proximo monachicam professionem arripere, et perpetuo ibi stabilitatem custodire.

Ad hec uir pius respondit: Scriptum est, Omnia que facis, fac cum consilio, et post factum non poenitebit. Si diuine prouidentie placet, ut moueam de loco isto, et uestro cedam hortamento, talem facite credentiam mihi, in conspectu Fratrum nostrorum, ceterorumque fidelium, ut omnia diuini officii ornamenta, que penes me habeo, salua atque intacta illuc deferatis, et ibi mihi inconuulsa reconsignetis; ea dumtaxat conditione, ut prius illuc dirigam aliquem de Fratribus nostris fidelem uirum, qui diligenter locum probet, in siluis, in agris, in pratis, in piscationibus, et in omnibus que monachorum utilitas exigit; quia solus non ueniam, sed Fratres meos et seruitores mecum ducam. Ad hec illi; Fiat, inquiunt, iuxta uoluntatem tuam Pater, et sacramento facto in conuentu multorum, sicut sancto uiro placuit, direxit cum illis nepotem suum, nomine uuerdolphum, quem per se instituit, et in quo tota spes sua post Deum extitit. Qui cum omni diligentia ueritatem rei probaret, ad uirum Dei reuersus, letum nuntium retulit; et postquam illi locum secreto prodidit, addidit, Cauendum est, inquiens, ne hominibus istis facilem fidem prebeamus. Locus uero ipse, ut omnes fatentur indigene, Romane subiectus est dominationi, et subscripto censu summo subiacet Pontifici. Quapropter si in presentia Principis Ottonis, locum redhibere uoluerint, et pristine libertati reddere, ab ipsa Imperatoria manu recipiamus illum; tali uidelicet certitudine, ut usque in perpetuum nemini liceat uiolare, quod sceptrigera maiestas diffinit illibatum permanere.

Uir Domini ad hec; Acceptabile, inquit, sit Deo omnipotenti consilium tuum. Nunc ergo accingere, uiam obedientie arripe, et hec omnia ex parte mea innotescere Imperatori accelera. Qui illico Patris precepto parere studens, ascensis caballis prospero itinere Imperatorem adiit, et de quo agebatur, innotuit. Quod si quis mihi liuenti obiiciat oculo, eumdem Principem tunc temporis Imperatorem non extitisse; facile per strophatum illum reuincam syllogismum, accidens esse honorem superadditum; essentiam uero in identitate persistere: et quia effici potuit, quod effectus est, potestas illi semper affuit, actus autem ad horam successit. Sed hec per excessum; nam coepta prosequamur. Cumque piissimus Princeps hec omnia comperisset, rerum repertori grates egit, et posthec ait: Audite omnes consiliarii e quitatis, et amici fideles: Cogitaui multoties illum Patrem nostrum, beatum uirum Balthrannum, quia precordialiter illum diligo, si mihi uellet consentire, Pontificali honore sublimare; nunc autem, ut uideo, magis eligit pauper Christi persistere in agone certaminis sacri, quam huius mundi phaleramentis prosperari. Et ecce nuntius eius certissimus, per quem mihi fideliter mandat, in peregrinatione se mori uelle pro Christo, et locum, quem hactenus incoluit, inuidie relinquere. Est autem locus in Burgundie partibus, sacre conuersationi satis aptus, quem hucusque Hugo Comes et filii eius usurpatiue possederunt; quem sanctus uir a dominatione nostri sibi rogitat liberaliter delegari; et omnia, que Deus omnipotens illi ad seruitium suum stabiliendum concessit, imperii nostri auctoritate, eidem loco perpetualiter succlinari. Nam locus ipse sub aduocatione imperii nostri, Romane atque Apostolice subiacet Sedi. Responderunt aulici, atque consiliarii Imperatoris: Si placet maiestati tue, Princeps omnis terre, accersiantur ante conspectum tuum uiri illi, qui hucusque contra fas et ius locum sibi uendicauerunt, et lege publica coram reddant, et sacramento firmissimo credentiam talem faciant, cunctis militantibus atque priuatis fidelibus tuis; quatinus ex hoc nunc et usque in se culum nec ipsi, nec aliquis successionis illorum, iniquitatatem illam presumat renouare, aut locum ipsum ui aut potestate audeat inquietare; sed firmiter atque inconuulse, penes fratres Deo ibidem et S. Deicolo famulantes, liberum maneat arbitrium eligendi Abbatem secundum Deum, qui loco potentialiter presit, absque contradictione aliqua. Quin insuper Imperialis celsitudo intimare curet Apostolico Episcopo, quatinus celestium auctoritate clauium, priuilegii preceptum componat, clausura anathematis insolubile faciat, sigillo Apostolici nominis obfirmet. Quid tantum morari in singulis necesse est? Omnia, secundum quod Diuinitati placuit, Imperator deuotus fidelium consultum impleuit: sacri inuafores loci, iniquos uocauit: iure uniuersali locum recepit, atque mille sub testibus beato uiro potestatiue contradidit: ipsum quoque Rodolpho Duci, atque prefatis Comitibus ad custodiendum sub fidelitatis sue conditione commisit, atque res sancto uiro ce litus collatas.

Tali igitur tenore uir Domini in locum destructum B. Deicoli inthronizatus est, cum monachis suis, atque seruitoribus, et omnibus, que diuina largitas illi concessit. Et ualde necesse fuit, ut secum subsidium sumptuum deferret, quia omnibus humane uite rebus locum destitutum lamentabiliter inuenit. Tunc omnimodis nisum dedit, qualiter locum renouare spiritualiter posset. Monasterium semper uirginis Marie, quod ibi ante permodicum fuit, honorifice ampliauit, exaltauit, et ad perfectum usque perduxit. Officinas pro posse in breui construxit, ut monastica disciplina, que semper apud illum uiguit, a monachis custodiri inuiolate posset. Intrauit autem Pater uenerandus locum eumdem in uigiliis Apostolorum Simonis et Iude ; atque eodem anno, in Assumptionis die perpetue uirginis Marie, sicut illi ante plures annos diuinitus presignatum fuit, plenus Spiritu sancto obiit; ac sepultus est in dextris altaris monasterii, quod ipse in melius renouauit. Ibi quippe frequentius, cum fides petentium exigit, miraculis coruscat, ipso uero celestia regna petente, in regimine monasterii nepos eius uuerdolphus illi successit, qui adhuc superest, et ce libem uitam ipse uiuit, et omnibus recte conuersari uolentibus, ut lampas emicat.